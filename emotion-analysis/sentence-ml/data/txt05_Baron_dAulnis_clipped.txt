AB	..een aardige wise crack. 
TS	Top.	
BA	En dan houdt ’t op.
TS	Zou u zich kunnen voorstellen? (…?)
BA	Hè?
TS	Kunt u zich voorstellen? Zou u (..)
BA	Oh, nu?
TS	Ja, we zijn begonnen. 
BA	Eh, ik ben Pierre Louis d’Aulnis de Bouroill, en ik heb voor de oorlog, ben ik al in militaire dienst gegaan. En dat heeft betekend dat ik de hele oorlog als militair heb geleefd. Dat leidt er dan weer toe, uh, dat ik pas na de oorlog, eenmaal getrouwd met kinderen, uh, gestudeerd heb, met de hakken over de sloot, dat is schaamteloos (TS gniffelt) maar ik heb het er toch mee gehaald en heb daarna in de handel mijn brood verdiend. (…)
TS	OK. En kunt u eens iets meer vertellen over uw jeugd en uw, en uw opvoeding?

AB	Wel, eh, mijn vader is overleden toen ik zeven was en mijn moeder vond dat ik, zijnde van een familie met de titel baron, ook andere baronnen moest kennen en daardoor ben ik al jong aangehaakt bij een gezin Van Linden, waar drie zonen opgevoed werden, en daar heb ik me bij aangesloten. (..) Overigens altijd thuis gewoond met mijn zuster bij mijn moeder, die ik in hoge mate waardeerde. En (..) daarnaast heeft ’t euh, had mijn moeder het gevoel dat ik goede manieren moest hebben, dat ik moest kunnen schermen, paardrijden en pistool schieten (telt op zijn vingers), dat was eh, dat is iets van eeuwen daarvoor. Maar dat vond ze dat een heer moest kunnen. En ’t heeft alles bij mekaar, heb ik natuurlijk ook, toch, het gevoel gehad dat ik in Nederland behoorde tot wat je dan elite noemt.

AB	En dat heeft ook in de oorlog mijn positie tegenover de Duitsers wel mede bepaald. Dat was míjn land (kucht) waar ik bedoelde leiding te krijgen, en daar kwamen die verdomde Duitsers aan, weg d’r mee. Dat is eigenlijk de allereerste motief. Maar het tweede, is dat ik als reserveofficier bij de luchtdoelartillerie in die tien dagen (..) (maakt breed gebaar met z’n handen) dan in die vijf dagen dat wij hier werden overvallen door de Duitsers, heel veel geschoten heb. Wel tien vliegtuigen hebben we neergehaald met die batterij, stond in Wassenaar (wijst). En, uhm, wij zijn gebombardeerd, er zijn parachutisten vanuit de duinen naar ons toegekomen en die hebben ons onder schot genomen, kortom (verheft stem), we hebben echt vijf dagen oorlog gevoerd. Je kunt het bijna niet geloven
TS	Ja

AB	Maar toen ik daarna terug ging naar Leiden, zat ik hartstikke vol adrenaline en was voor mij de strijd absoluut niet afgelopen. 
TS	Maar u keuze om na het gymnasium vervroegd in militaire dienst te treden, waar kwam die, waar kwam die motivatie
AB	[onderbreekt TS] Oh, dat was toen nog heel gewoon. Als je je eindexamen had gedaan, dan deed je eerst de militaire dienst, of je deed eerst kandidaats. En ik heb gekozen voor eerst de militaire dienst. En dan nog wel bij de luchtdoelartillerie die aldoor in voormobilisatie zat (gebaart paar maal vooruit) met het gevolg dat ik eigenlijk nauwelijks in Leiden was. Ik kende daar de weg, daar hield het zo’n beetje bij op. (..) Maar ik woonde er bovendien vlakbij want ik was als vaander (..?) in Wassenaar ingekwartierd, in een 24-uursdienst. Dus ik had 24 uur de tijd om me te vermaken en dan eh, als ik maar op tijd weer op ’t appel stond, was alles in orde.(..) Maar dat is meer de recrea, de recreatieve kant (glimlacht) (..) 

AB	Daarnaast heb ik na de mo-, na de demobilisatie ben ik teruggekeerd naar Leiden, en, zoals ik al zei, voor mij was de strijd niet afgelopen (..) en ik ben, ik heb me gevoegd bij al die mensen, ambtenaren, officieren, kandida.. studenten, van alles wat bij mekaar kwam en zei ‘We gaan ons organiseren voor als de geallieerden weer komen’ (lichte stemverheffing). En dat verwachtten wij toen allemaal binnen een paar maanden. (..) Wij hadden geen idee hoe totaal ongewapend en onvoorbereid Engeland was. (…) Enfin, er is toen ontstaan een groepering geheten Legioen oud-frontstrijders, en voor dat gezelschap werd ik koerier tussen, Den Haag, weer diezelfde meneer Van Linden en Amsterdam, een van de oprichters, De Tourton Bruins (?).

AB	(..) Die De Tourton Bruins is later gefusilleerd (..) en ook in mijn werk voor dit gezelschap, heel groot gezelschap, heel slecht georganiseerd, heel amateur, had ik euh, merkte ik dat we eigenlijk geen van allen goed wisten wat nu nuttig was in de oorlogvoering. En bovendien is toen, en dat is de aanleiding tot mijn vertrek geweest (wijst met zijn vinger in de lucht) in euh, maart 1941 een groep ‘geuzen’ onder de leiding van Bernard IJzerdraad gevangen genomen én gefusilleerd. Je vindt het terug in het gedicht van Jan Campert, ‘De veertien doden’ (gebaart ter correctie) ‘De achttien doden’. En toen dacht ik ‘dit is te dol’. (maakt ferm gebaar)

AB	Wat wij deze mannen hebben gedaan is, betekent niets in de strijd, behalve dat het betekent dat hier mannen stonden die bereid waren grote risico’s te lopen teneinde ons land (gebaart) te bevrijden. Politiek, en emotioneel wil ik het absoluut niet tekort doen, maar euhm, militair en afbreuk doen aan de vijand was er niet bij. En ik dacht toen op dat moment: ‘Nu ga ik naar Engeland en nu wil ik daar de spionnenschool volgen, en dan zullen ze me daar leren hoe het moet, en wat we moeten doen, en dan kom ik terug en dan kan ik dat onderwijzen hier.
TS	Want u vond het werk dat in Nederland gebeurde door het verzet niet effectief genoeg in de zin (..)
AB	[onderbreekt TS] Oh, het was volstrekt amateur. En het sierde ons allemaal, maar alleen het had geen zin. En ik ben dus naar Engeland gegaan, zoals jullie weten, en heb daar Erik Hazelhoff Roelfzema onmiddellijk ontmoet, een andere Leidenaar, die mij heeft geïntroduceerd bij de Intelligence Dienst, en daar ben ik dan in de opleiding gegaan. 

AB	En d’r zijn allerlei vertragingen geweest bij de Nederlandse regering, maar uiteindelijk ben ik dan toch in juni 1943 gedropt boven  Nederland en heb hier mijn intelligence werk kunnen doen.
TS	Hoe was het in het verzet in Nederland bij dat Legioen – daar werd u waarschijnlijk geconfronteerd met mensen die niet elitair waren zoals u, daar waren ook volkse mensen bij waarschijnlijk. Speelde dat een rol?
AB	Ja, dat is ook zo, maar in een oorlog en in bezetting in ieder geval zoek je allemaal naar mensen die je kunt herkennen aan hun herkomst en aan hun stijl. En een Leidenaar zoekt naar Leidenaars, en Delftsenaar, nou Delft en Leiden dat is zo’n beetje soortgelijk. 

AB	Dus mijn wereldje was veel met studenten, maar dan ook met de mensen die meneer Van Linden aanbracht. Nou meneer Van Linden was ook nogal elitair en de mensen waarmee hij omging in dat verzet, ja dat waren ook allemaal keuzes min of meer, waar hij zich bij vertrouwd voelde. Dus, in die tijd heb ik eigenlijk weinig te maken gehad met de bevolking in grotere zin. Wél voordien, in de militaire dienst, had ik natuurlijk veel soldaten. En was ik erg vertrouwd met mijn soldaten. Ik ging met ze schaatsen rijden, ik had veel Friesen, zeer betrouwbaar en enige lui, dus het was niet dat ik dat niet wou. En natuurlijk in latere oorlogtijd, ’43 ’45, in dat verzet, heb ik alle soorten mensen van Nederland meegemaakt.

TS	Dus oorlog verbindt?
AB	Maar in die periode, nu je ’t vraagt, nee. (...) Oorlog verbindt in hoge mate. (…) Vooral oorlog in levensgevaar. Voortdurend levensgevaar.
TS	Maar in het verzet was daar eigenlijk niet echt sprake van, zegt u, daar zocht (..?)
AB	[onderbreekt TS] Nou, kijk, in ’41 was dat allemaal nog te amateurderig. We waren nog niet, we konden ook onze mond nog niet houden. We hebben flink links en rechts gepraat over geheimen, die levensgevaarlijk waren. En in de maand maart ’41 (…) ik ben op 13 mei, herstel, 13 maart ’41 geloof ik vertrokken (…) weet het niet zeker meer. Maar, in de eerste week van maart kwam op mij een Duitse… een Nederlandse kleermaker, een Joodse kleermaker af, die duidelijk door de Duitse geheime dienst was geëngageerd om te penetreren in het verzet.

AB	Hij kwam naar mij toe en bood mij aan naar Engeland te gaan, en hij had een pistool bij zich. Afin, volstrekt onzin.
TS	Waarom?
AB	Maar hij heeft wel later – nou kijk, zo’n man kun je niet vertrouwen. In de eerste plaats ken je hem niet en in de tweede plaats, iemand loopt niet met een pistool, dat is veel te gevaarlijk. En toen hij dus aanbood om contact te leggen met een reis naar Engeland toen dacht ik bij mezelf ‘jij hebt met mij niks te maken, en ik niet met jou (kucht), maar ik waarschuwde wel de relaties die ik had tegen deze man en ik ben halverwege maart dus naar Engeland vertrokken. En had met hem niks meer te maken.

AB	En later weet ik dat hij andere groeperingen wel degelijk heeft verlokt om te zeggen dat ze naar Engeland wilden, en heeft gearresteerd.
TS	En hoe kwam deze man met u in contact, kunt u eens de eerste ontmoeting (..?)?
AB	Hij kwam naar mij toe, in mijn studentenhuis.
TS	In een huis? Daar zat ie op de bank en u zat daar naast, toevallig?
AB	Niet toevallig. Hij kwam mij bezoeken, in mijn studentenhuis. (…) En hij had misschien een (..?) vanuit het corps of misschien wel vanuit die geheime dienst.
TS	En hoe ontdekte u dat hij een pistool bij zich droeg?
AB	Dat liet ie me zien. Als teken van betrouwbaarheid. Nou, dat soort daden is al zo verdacht, dan geloof je het al niet meer.
TS	En waarom vond u dat verdacht? Was het dat u dat besprak in het legioen met uw compagnons? Waarom wist u, als hij een pistool bij zich draagt, is dat verdacht?

AB	Dat is instinct. Als je in bezet gebied, waar goede Duitse abwehr is tegen het verzet, als je jezelf daar heel duidelijk blootstelt door met een pistool op straat rond te lopen zonder enig nut of noodzaak, dan ben je al verdacht. (..)
TS	Het was niet (..?)
AB	[onderbreekt TS] En bovendien, die man was van een totaal andere soort, laten we dat ook maar zeggen. Een Joodse kleermaker is niet een jonker die in Leiden corpslid is. En wij zochten in die oorlog, ook later eigenlijk, naar geestverwante mensen. (…) Waarom zou je risico’s lopen met vreemdelingen die je niet doorziet? Je wilt mensen die je wél doorziet.

TS	Dus het vertrouwen in uw eigen.. (..?)
AB	Zo zie je ook dat de kolonisten groepeerden bij elkaar, later, in het verzet. Bijvoorbeeld, om eens een voorbeeld te noemen. En de calvinisten. Iedereen zocht zijn eigen soort.
TS	En zaten daar geen rotte appels tussen? Heeft u ervaringen dat er ook binnen uw ..
AB	[onderbreekt TS] Overal zitten rotte appels. Alleen die gedragen zich zo dat je het heel gauw ziet.
TS	Kunt u een voorbeeld geven van iemand die bij u in de groep ..
AB	Ja! (lacht) Ik ken een meneer, nee, niet bij mij in de groep, maar er is een Duitser geweest, een Duitse vau-man noemde je dat toen: vertrouwensman van de Duitse inlichtingendienst, die moest penetreren in het verzet. En zo was er één, die noemde zich baron Van Linden. Nou, in Nederland kennen alle baronnen elkaar (kucht). 


AB	En deze man was dus zeer snel gesignaleerd en door de mand gevallen. En toen ie een reis naar Zweden maakte langs de illegale weg, de route van het zwaantje (gebaart met z’n hand), toen is ie daar in Zweden ook onmiddellijk te pakken genomen, maar net voordat ie naar Engeland zou worden vervoerd, is ie ontvlucht. Maar dat is dus een voorbeeld van iemand die zich anders gedraagt dan z’n soort is, en onmiddellijk door de mand valt.
TS	En wordt daar dan onderling door u om gelachen, wordt daar naar gekeken van …
AB	[onderbreekt TS, fronst] Nou, gelachen werd er weinig. Er werd veel gelachen maar niet om die v-mannen, om die vertrouwensmannen. Hele beroemde is later Anton van der Waals geweest hè. Die vanuit het Engelandspiel natuurlijk een soort legitimatie kreeg, omdat in dat Engelandspiel de Duitsers de Engelse radio zinnen konden laten zeggen. En als dan Anton van der Waals eens naar iemand toekwam en zei ‘ik ben een agent uit Engeland. Vertrouwt u me niet, geef maar een zinnetje op, dan komt het in radio Oranje terug’. 

AB	En dat kon ie doen vanwege dat Engelandspiel (wijst naar boven). Ja, dan denk je, die vent is inderdaad een agent uit Engeland. En dan leg je je organisatie open, voor zover nodig.
TS	Eigenlijk zegt u dat een belangrijk motief voor u was om naar Engeland uit te wijken, dat u het amateuristisch vond hoe het verzet zich in Nederland organiseerde.
AB	Ja, dat was de reden. En de aanleiding was die vau-man. Toen die kwam dacht ik ‘Ja, nu hebben ze me nog op de korrel ook, nu kap ik hier, en nu ga ik m’n school volgen in Engeland.
TS	Ik heb ook ergens gelezen dat u in de veronderstelling was een militair gedood te hebben in de mei-dagen. En dat dat een motief was (…)

AB	[onderbreekt TS] Nou, ik had een pistool in de hand. En ik maakte een sprong en dat pistool ging af. En dat kwam terecht in een man (?) waarvan ik dacht ‘hé hé’.. Maar een gevecht was aan de gang, dus ik ben verder getrokken. Maar later heb ik een boek gekocht over Wassenaar in oorlogstijd en daar stonden alle verongelukte mensen in en hij niet. (glimlacht)
TS	Het was een.. van uw kant?
AB	Een man moet gewond zijn.
TS	Maar het was geen Duitser?
AB	Nee, het was een Nederlander. (…) En ik vond het erg naar en ik wist in de oorlog niet hoe het was afgelopen. Want ik was aan het oorlogvoeren met een aantal Duitse parachutisten. (…) En ik was bezig m’n eigen batterij te redden want als die Duitse parachutisten op het weiland van mijn batterij waren gekomen, ja, dan hadden ze ons doodgeschoten als kersen van de boom.

TS	Dus het was zij of jullie?
AB	Dat is altijd in een oorlog.
PS	Maar u kende die man niet?
AB	Je moet sneller zijn dan de anderen. Ik kende die man helemaal niet, nee. Dus ik wist ook  niet waar ik kon informeren hoe het hem gegaan was.
TS	Hoe is het wanneer je uit de lucht, wij kunnen ons daar niks bij voorstellen, hoe is het wanneer je uit de lucht vijanden ziet neerdalen om je eigen batterij heen – wat is dat voor emotie dan, voel je je..
AB	[onderbreekt TS] Nou, die mannen die daalden bij het strand. (maakt neerwaarts gebaar met z’n hand) Dus vrij ver van ons af. Maar die kwamen door de duinen heen op ons af. Wat is, (…) (fronst) – Kijk, jullie denken altijd dat je vol emotie zit. Maar je zit vol deskundigheid op je vechtgebied. Je bent helemaal niet aan het denken aan emoties zo zeer, maar wel aan: hier is deze situatie, wat doen we nu.

AB	En eigenlijk, wat heel gek was, dat is deze artillerie van ons. Artilleriebezetting van luchtdoelartillerie batterij, die had nooit geleerd een infanterie(..?)-gevecht te doen. En wij hadden dus geen enkel besef hoe wij onze mannen moesten commanderen in een aanval op zulke parachutisten die in een heg zitten. We gingen er gewoon op af. Op de meest, weer, amateurderige manier.
TS	Weer intuïtie?
AB	(fronst) Drift. Intuïtie, nee, dat kan ik niet denken dat ik dat erbij had. Maar drift, aanvallen.  Maar toen ze op ons terugschoten, en wij met onze pistooltjes zaten, toen hebben we ons natuurlijk wel weer even evengoed gedekt. Maar in ieder geval die parachutisten waren eigenlijk banger van ons, dan wij van hen.

AB	En die parachutisten stonden op een kruispunt bij park de Kievit (?), bij een restaurant daar, en die hielden een auto aan, stapten erin en gingen huns weegs (gebaart vooruit) want die moesten allemaal naar de brug. Die brug moest behouden blijven volgens hen.
TS	Voelde u het ook, terug even naar de motieven waarom u uiteindelijk naar Engeland bent uitgeweken, ook als u plicht omdat u elitair en tot die…
AB	[onderbreekt TS] Ja! Dat ook wel. Ik vond dat ik behoorde tot die mensen in Nederland die als plicht hadden om de koningin te volgen, alleen al. En, (…) bovendien vond ik het allemaal erg leuk. Ik heb natuurlijk heel deftige brieven geschreven aan mijn moeder, om te vertellen waarom ik dit allemaal deed, maar in feite had ik niet de minste zin om te studeren en was mijn kop, zoals ik al zei, die was vol vechtlust.

AB	En ik vond het gewoon enig om te doen.
TS	Dus u heeft niks tegen geweld in die zin, wat ik wel ergens gelezen heb; dat u bang bent voor geweld, dat is eigenlijk niet waar?
AB	Neen, ik ben bang voor geweld van mannen die flink en sterk en grof en groot zijn, en die mij in elkaar willen slaan. Dat soort geweld. En ik heb ook geen zin om te vechten, als ik niet denk dat ik een kans heb om het te winnen. En er zijn dus ook situaties geweest in de oorlog dat ik dacht ‘Ho ho, dit is niks, omtrekkende beweging.’ In die zin ben ik tegen geweld en bovendien… (hoest)
TS	Wilt u een glaasje water anders?
AB	Uh.. ja. (…) 

AB	Ik ben tegen geweld dat (…) Bijvoorbeeld ook (…) Tijdens de oorlog ben ik bij de Intelligence gegaan. De Intelligence vond ik een nuttige bijdrage aan de oorlog. Maar bijvoorbeeld sabotage en ondergrondse gevechtsclubjes, dat vond ik niks. Ik had er respect voor, en ieder zijn meug, maar ik dacht niet dat dat zinvol was in het verzet tegen de Duitsers, tot in een veel later stadium, toen we driehonderdduizend onderduikers hadden en banken moesten overvallen en… en… Maar daar was ik niet bij, mijn werk was intelligence. Ook geen geweld (neemt een slokje water).
TS	Dus samenvattend kunnen we uw motieven in drie categorieën opdelen. Enerzijds het amateurisme in het verzet. Twee een schuld gevoel of eh.. over die militair die u al of niet dood had geschoten

TS 	En eigenlijk drie een soort plicht ten opzichte van het vaderland om Nederland te bevrijden.
AB	Ja. Ja. En ondernemingslust (…) Om niet stil te zitten in een studiehuis, maar wat te doen.
TS	Oké en dan komt u op het idee om uh naar Engeland te gaan. Hoe komt u bij -waar ga je naartoe? Ga je via Zweden, via de Noordzee, via het (…?) Had u iets gehoord?
AB	Ik had in de groentijd had ik.. Dus nu praten we over de herfst 1940, in de groentijd ontmoette ik een jongen, Drooglever-Fortuin, waarmee ik later ook naar Engeland ben gereisd en die zei dat hij in Maastricht wel eens een fiets door de Pietersberg smokkelde uit België. En ik dacht ‘nou, hij weet alvast de eerste grens hè’. 

AB	Dus ik heb hem opgezocht en gevraagd of hij me kon helpen om in België te komen en toen zei hij dat hij op het punt stond om zelf te gaan en hij had de Van Niftrik-route. Hoe hij daaraan kwam weet ik niet. En we zijn dus vervolgens op uh… Half maart vertrokken met z’n twee en begonnen bij het echtpaar Van Niftrik in Putten. Tot stomme verbazing, want we kwamen daar aan en de familie zei ‘het kan niet meer’, want de grens is een zandpad en daar staan schildwachten op. Op datzelfde moment kwam de vriendin vanuit de Belgische kant, mevrouw Meus [Meeuws?] die kwam en zei ‘ik heb de schildwachten in de keuken, ik wilde even weten hoe het met jullie gaat.’ Waarop mevrouw van Niftrik zei ‘Niks mee te maken, deze twee lui moeten over de grens.’ En die [wij]  zijn achter die mevrouw Meus aan gegaan, onmiddellijk over de grens. 

AB	Dat was de eerste grens. En daar hebben we het geluk gehad dat mevrouw Meus iemand kende in Antwerpen, een mevrouw Desgain, en dat mevrouw Desgain ons vervolgens tot Toulouse heeft gebracht. Nou, ja, dat was een erg luxueuze reis.
TS	En hoe gaat dat? Mevrouw Desgain die uh die kende natuurlijk de familie Van Niftrik en… Moest u daarvoor betalen?
AB	Wel… Wij hadden wat geld, niet veel, maar we hadden ons studentenmaandgeld en we hadden dat in Roosendaal dat een deel kunnen ruilen in Duits geld en in Belgisch geld, maar het was allemaal een kwestie van een paar honderd gulden. En wij hebben wel een, voornamelijk geleefd, in België, op kosten van andere Leidenaren die daar woonden. En die ons hebben gehuisvest veertien dagen lang totdat mevrouw Desgain een groepje bij elkaar had (maakt omvattend gebaar).

AB	En in dat groepje zaten een hele rijke joodse mevrouw met haar zoontje en die betaalde de reis. Want mevrouw Desgain zei ‘wij zijn de passeurs, dit zijn mensen die gaan oorlog voeren en u wil naar de vrijheid en naar New York, u betaalt de reis.’ En dat vond ze natuurlijk prima. Ze hoefde ook niet meer te betalen dan dat, maar dat wel. De taxi’s, de treinen en de diners hebben zij betaald. 
TS	Even terug naar Roosendaal, want u zegt ‘we wisselden daar geld om.’ Naar wie ging u toe uh…
AB 	De bank. De bank, waarom niet? Hoe gewoner je doet, hoe beter het is. En dat is me ook later in de oorlog als agent hier in Nederland zeer bevallen.

AB	Ik heb heel regelmatig me niks aangetrokken van al die geheimzinnigheid en ik ben gewoon gaan zeilen en gaan fietsen en gaan wandelen. Ik heb natuurlijk mijn professionele geheimhouding en blokkades opgericht, maar ik heb ook.. ik ben ook getrouwd. Zo veel mogelijk het gewone leven volgen en dan windt je je niet op en dan doe je geen verkeerde dingen. 
TS	U vertelde net dat u brieven schreef naar uw moeder. Was zij op de hoogte…
AB	(onderbreekt) Uit Engeland hè. Het was uit Engeland. Eerder niet.
TS	Had u uw vertrek met uw moeder overlegd?
AB	(Resoluut) Neen.(Direct daar opvolgend) Jaa, ik geloof het wel! Ik geloof dat ik afscheid ben gaan nemen en (interviewer hoest) heb gezegd ‘ik ga weg’. Ja, heb ik gedaan.
PS	Zat er een gevaar in het schrijven van brieven uit Engeland?
AB	Neen. Dat ging over het Rode Kruis en dat was allemaal zeer geregeld en dan was er wederzijds was er natuurlijk censuur.

AB	Zowel bij de uitgaande Engelsen als bij de inkomende Duitsers. Ik heb wel eens gehad dat bij een brief van mij dat de Duitsers bij mijn moeder op bezoek zijn gegaan. En hebben gezegd ‘hé, vertel eens even wat meer over die man’. Maar ja, mijn moeder wist ook niet veel en die wist, in feite wist ze niks. Ze zei dat ik een Leidenaar was en dat ik naar Londen was gekomen en dat ze een brief had ontvangen, dat het goed ging en dat ik nog leefde.
TS	Vond u het moeilijk om uw moeder het bericht te brengen dat u naar Engeland uit zou wijken, een onbekend land?
AB	Nou moeilijk, dat zou ik niet weten. Ik denk het niet eerlijk gezegd.
TS	Want weet u nog haar reactie…
AB	 (Onderbreekt) Ik was veel te opgewonden en veel te ondernemend op dat moment

AB	Ik heb altijd gedaan wat ik dacht dat ik doen moest, ook toen ik later getrouwd was. Heb ik.. Ik heb natuurlijk altijd wel uitgelegd waarom ik iets deed, maar moeilijk vond ik het niet.
TS	En waren de mensen in het legioen op de hoogte van uw beslissing?
AB	Ja, nou, die meneer Van Linden wel en ook die (…) die andere coureurs waar ik mee te maken had en… koeriers waar ik mee te maken had. En meneer Tourton Bruins, ja, en met mijn contacten in het LOF heb ik gewaarschuwd.
TS	En men wilde niet mee met u en Kees?
AB	Nee. Daar werd niet over gepraat. Dat zou ik ook niet gewild hebben.
TS	Waarom niet?
AB	Omdat je.. Je moet niet opvallen hè. Je moet niet met een hele troep reizen. We vielen al heel erg op met die joodse dame en die joodse zoon. En mijn vrind die had een blonde kaaskop (strijkt over zijn hoofd) en zag er ook erg blond uit en liep bovendien in nette kleren.

AB	Terwijl ik had juist voor de reis een dikke trui aan, zo’n schipperstrui, en wat je nou een spijkerbroek zou noemen, ik wou niet opvallen. En door de tenue en door die blonde kaaskop hebben we in Frankrijk ook wel aandacht getrokken.
TS	Kunt u zich voorvallen herinneren die..
AB	(Onderbreekt) Pardon?
TS	Kunt u zich voorvallen herinneren waarop…
AB	Jazeker. In de trein van Narbonne naar de grens in Spanje zaten we om zes uur ’s morgens tussen de Spaanse.. Franse arbeiders die in fabriekjes langs de route gingen werken. Nou, dat zijn allemaal kerels met een alpinopet op en een soort werkpak an en donker en klein. En midden daartussen torende mijn vriend Ge.. uh (…)

TS	Kees
AB	Drooglever-Fortuin, met z’n blonde kop (strijkt over hoofd) en z’n nette kleren. Hij viel op als een boei op zee. En hij werd dus ook onmiddellijk door de gendarme die de trein controleerde eruit gehaald (wenkt met vinger) om hem eens even aan de pols te voelen en onze identiteitspapieren, die we niet hadden, te laten zien. Maar we hebben natuurlijk een gesprek met die man gevoerd en die man heeft ons laten ontsnappen. Hij was zelf in de Eerste Wereldoorlog soldaat geweest, hij droeg ook een medaille uit de Eerste Wereldoorlog, en daar heb ik ook op gewezen en ik heb gezegd ‘nu zijn wij tot hier gekomen, moeilijk genoeg, en nu moet jij wat doen’. En hij heeft ons laten ontsnappen, zo kun je het wel zeggen.
TS	Want Van Niftrik had geen papieren geregeld in Nederland?

AB	Niet voor Frankrijk. Kijk, we moesten in die tijd over drie grenzen heen, en ondermeer de zone interdite in Frankrijk. Daar mocht je helemaal niet zijn, daar konden ze geen papieren voor regelen. Bovendien, mevrouw Desgain heeft wel reispapieren kunnen regelen, met haar contacten onderweg. Die had die reis al een paar keer gemaakt. En die had een zeker zelfvertrouwen dat het haar weer zou lukken. En het is ook weer gelukt. Treinen, taxi’s, zo hier en daar lopen over de grenzen.
PS	Kunt u zich herinneren waarom ze die reis een aantal keer gemaakt had?
AB	Mevrouw Desgain had een zoon die gesneuveld is in mei ’40 bij Fort Eupe bij Midi [?]. En zij had het gevoel, met haar dochter samen, ‘we gaan die oorlog voortzetten’. 

AB	En zij wilde er ook niet rijk van worden, zoals ik jullie eerder heb uitgelegd, ze wilde dat de kosten betaald werden, natuurlijk, want ze moest heen en weer en nog eens. Maar, in Parijs had ze een zoon, daar hebben we gelogeerd. Dus ze had de reis goed voor elkaar. Maar niet makkelijk.
TS	En hoe deden jullie je voor, twee mannen, twee vrouwen, een kind. Was dat twee echtparen en..
AB	Nou, we liepen onderweg niet als groepje, we liepen zo veel mogelijk ieder voor zich alleen. En de gedachte was ook, als er een werd gepakt, de rest zou doorlopen. Er was niet een vorm van solidariteit op dat punt.
TS	Dat had u vooraf met elkaar afgesproken?
AB	Niet zo duidelijk (telefoon gaat over) Zal ik dat even doen?
TS	Ja hoor.
AB	(staat op) Ik kan trouwens het contact eruit trekken, dan gebeurt het niet. 

AB	(Neemt telefoon op) D’Aulnis. Hans, ja, ik zit hier met een hele groep mensen (…) je stoort op het ogenblik ja. Ik bel je wel weer op als het hier voorbij is. (…) Goed zo, ik bel vanmiddag op. Dag.

TS	Het is eigenlijk wel opvallend dat u niet wilde opvallen en dat u zich vermomde in uw schipperstrui…
AB	(Onderbreekt) Ja, maar ik dus het verlangen (slaat met vuist op tafel) om dit vak uit te oefenen, om professioneel te zijn. Dat hadden die anderen niet. Die anderen gingen eigenlijk als onschuldige schapen de wildernis in. Ik niet. Ik had ook al een tijdje in dat verzet meegedaan. Ik wist ook al… Ik had ook al geleerd om een mijn mond te houden en niet op te vallen. 

AB	Die anderen niet. Mevrouw Desgain wel. Die had er al een beroep van gemaakt.
TS	Hoe deed ze dat? (…) Wat waren haar trucjes, haar…
AB	Dat deed ze zou ik zeggen niet. Het vak is om niet te doen. Zo veel mogelijk te fuseren in de gemeenschap. (…) En dat deed ze heel goed. En bovendien had ze een knappe jonge dochter bij zich, die eh.. opviel. Maar opviel op een andere manier. Die viel op omdat ze mooi en knap en jong was. En dan denk je niet zo gauw meer aan andere dingen.
TS	U ook niet?
AB	Ik ben mijn levenlang gevoelig geweest voor vrouwelijke (…) élégance. Ja. Ja, zeker, ik ben bereid om veel te laten vallen om dat wel mee te maken. 

AB	Heb ik ook wel eens gedaan. Ik kan wel zeggen dat ik in mijn carrière in het leven niet zo ver ben gekomen als ik wel had kunnen komen, als ik wat meer aandacht aan het werk en wat minder aandacht aan de gezelligheid had gegeven.	
TS	Speelde dat ook een rol tijdens uw vlucht naar Engeland? Gezelligheid?
AB	Ja, in hoge mate in Spanje natuurlijk. Helemaal in Spanje. In Spanje ben ik natuurlijk, net zoals iedereen, eerst in een gevangenis geweest en daarna in Miranda (?). Maar daarna heb ik nog drie maanden zitten wachten in Madrid op een uitreisvisum dat niet kwam. Nou, dat waren drie heel gezellige maanden moet ik zeggen. We kregen geld van oom Drooglever-Fortuin uit Amerika (wijst), we konden met z’n tweeën apart leven van de andere Nederlanders die daar waren. 

AB	Die wel ongelukken maakten en wel aandacht trokken, wij tweeën niet. En we werden regelmatig geëntertaind door Nederlanders, in het bijzonder door de bloemist Bourgognon, die veel voor ons heeft gedaan daar.
En ook wel de ambassadeur en z’n secretaris. De ambassadeur plachte ons mee te nemen naar het stierenvechten en dan zei hij ‘Denk eraan d’Aulnis, je mag het niet in Nederland vertellen, want dat is slecht voor m’n carrière’. Hij was een beetje vergeten dat ik voor mijn carrière nu vanuit Engeland ging en niet vanuit Nederland. Het was ook wel een oude heer.
TS	Is het ook zo dat de mooie joodse reisgezellin…
AB	(onderbreekt) Die was niet mooi! Helemaal niet.
TS	De dochter bedoel ik… O, excuus!
AB	Nee, nee, de mooie dochter was van mevrouw Desgain. Dèsgain, ik weet niet hoe het uitspreekt.

TS	Was het een vorm van… Gaf die schoonheid u ook hoop in die zin, dat u dacht van uh…
AB	Mijn broe.. Mijn vriendje, Kees Drooglever-Fortuin, die, daar groeide iets moois. Maar ze zijn tijdig weer uit elkaar gegaan. Zo lang hebben we niet met die mensen opgetrokken. Veertien dagen of zo hoor. (…) Als je het allemaal optelt.
TS	En als u… Kwam u in Frankrijk…
AB	(Onderbreekt) Het hielp, helpt he (haalt schouders op). Vooral dan als zo’n jongen dan met zo’n dametje loopt, dan ziet iedereen al onmiddellijk wat daar aan de hand is en dan laten ze die met rust. Het helpt.
TS	Maar het is niet zo dat… In Frankrijk ontmoette u natuurlijk op reis ontzettend veel mooie vrouwen…
AB	Nee, nee, nee. Toen was ik bezig in de eerste plaats met. Nee (…) werken, opschieten. Maar in Engeland had ik weer een vriendinnetje. 

AB	Ja.
TS	Maar voelde u die druk daar ook, voelde u de Duitse aanwezigheid… Hoe ervaar je die spanning uh, als..
AB 	Nou, ik had het gevoel dat meneer uh.. Dat die kleermaker mij niet voor niks had benaderd. En dat ik ergens wel op een papier stond bij die Duitsers.En zo lang je in bezet gebied bent, kun je gevangen genomen worden en kunnen ze gaan checken wie je eigenlijk bent en blijft er een bedreiging in zitten. Eenmaal in Spanje, eenmaal uit Miranda niet meer. In Miranda nog wel. Daar hadden de Duitsers, die kwamen daar, kijken wie erin zaten. En daar hadden ze natuurlijk invloed. Maar eenmaal vrij in Madrid was het eigenlijk voorbij.
TS	Daar voelde u zich pas vrij eigenlijk?
AB	Ja. 

TS	En wat dan eigenlijk de mentale gesteldheid van die reis tot aan Madrid? Voelde u zich doelgericht of voelde u zich onzeker en…?
AB	(Fel) Niks onzeker! Nou ja, onzeker over de omstandigheden. Maar niet onzeker over m’n bedoelingen. Nee, natuurlijk niet. Kijk, als je eenmaal in het water stapt moet je zwemmen, dan kan je niet meer gaan nadenken. (…) En zo was dat. Eenmaal onderweg, vooruit. 
TS	En u voelde niet dat de joodse reisgezellin en haar zoon een blok aan het… Een belemmering waren…
AB 	(Onderbreekt) O, dat waren ze in hoge mate. Maar ze betaalden (glimlacht). En bovendien was het ook de bedoeling dat ook zij in het vrije Frankrijk, in de zone libre terecht zou komen. En dat was natuurlijk wel ons aller… Dat doel dat, daar deden we aan mee. 

AB	Maar ze waren zeker een blok aan het been, omdat ze ook zo slecht waren opgevoed. Het jongetje dat liep zo nu en dan weg en dat ging met Duitsers staan praten en, enfin, die viel in alle opzichten zo veel mogelijk op. (…) Het was een vervelend jongetje. 
TS	Kunt u zich nog een specifiek voorval herinneren waarvan u dacht…
AB	Jazeker! We zijn in bezet Frankrijk tenslotte gekomen tot het plaatsje Langon en we moesten vanuit daar, waar de grens met de zone démarcation lag met France libre en dat zouden twee passeurs doen, die zouden om zeven uur ’s avonds bij ons zijn. En wij tweeen lopen een beetje van het gezelschap weg want we hebben dikwijls het gevoel gehad ‘als ze straks worden gearresteerd, dan hebben wij nog een kans want we zitten er niet bij’. 

AB	En tegen zevenen zijn we terug en dat jongetje is weg. Dat jongetje heeft een fiets gepikt en is naar de brug gegaan en is met de Duitse schildwacht gaan staan praten. Nou dat is levensgevaarlijk, echt levensgevaarlijk (fronst). Dat is zo’n voorval waarin dat jongetje door zijn ongehoorzaamheid en z’n ongezeglijkheid ons allen in groot gevaar gebracht heeft. 
TS	Hoe reageerde u daarop?
AB	Hij?
TS	U
AB	Hij kwam om een uur of negen weer terug alsof er niks aan de hand was. Nou, wij waren behoorlijk boos natuurlijk. Dat begrijp je wel. Behoorlijk boos. Of ik de uren nog precies weet, dat weet ik niet meer, maar zo in die orde was het. (…) 
TS	Maar hoe…
AB	(Onderbreekt) Maar wij zijn ze kwijtgeraakt bij Toulouse. Toen zijn zij naar Marseille gegaan 

AB	In de gedachte dat ze daar transport naar Amerika konden vinden en wij zijn in een ander treintje naar Narbonne gegaan en van Narbonne daar de trein naar Port-Vendres, (..?) dat treintje. En daar hebben we die gendarme ontmoet. (…)
TS	Kunt u nog…
AB	Die dus zei ‘eh, wanneer stappen jullie uit de trein?’ En wij riepen (wijst naar voren) ‘het verste station, Portebou’, toen zei hij ‘dáár kom ik jullie arresteren!’ Die vent moest natuurlijk ook een gezin onderhouden en in de gendarmerie blijven en geen gevaar lopen. Enfin, in ieder geval daar tussenin is station Port-Vendres. En daar heeft hij heel ijverig een onderdeel van de trein onderzocht en wij hebben de trein verlaten en zijn de bergen in gevlucht. 
TS	Dat was één gendarmerie?

AB	Eén man van de gendarmerie. Maar toch.. Op z’n borst een medaille ’14-’15 (corrigeert zichzelf) ’14-’18. 
TS	En kon u zien dat hij wel mensen aanhield?
AB	Nee! Hij hield ons aan. En wij hebben hem naar de gang geduwd van de trein. En hebben daar met hem staan praten, zonder dat de andere uh.. burgerij erbij was. (…)
TS	En had u
AB	(Onderbreekt) Het is goed afgelopen.
TS 	Had u vooraf met Drooglever-Fortuin afgesproken ‘twee jonge mannen tegen één man, als deze man vervelend gaan doen dan leggen we hem…’
AB	Néé, helemaal niet. (…) Nee, je leefde toch in hoge mate op.. in de impuls van het moment. (…) Er waren veel gevaren die je helemaal niet verzinnen kon en waar je, als ze eraan kwamen, moest zien om er onderuit te raken he. 

AB	En bovendien mijn vrind, Drooglever-Fortuin, die overigens later in het Engelandspiel is omgekomen als agent, die had.. die was niet sterk. Ik was toen wel sterk, maar hij niet. En aan vechten denk ik ook nooit. Je moet the gift of the game (?) moet je gebruiken. Je moet er met woorden uitkomen. Zo heb ik later als agent ook nooit met een pistool gelopen. Nooit. Als een agent niet zorgt dat hij omstandigheden creëert waardoor hij zijn werk kan doen, dan is het geen goede agent. 
TS	Bluf, speelt dat ook een rol?
AB	(…) Ja, maar dan wel doorlegt met alles wat maar mogelijk is voor z’n veiligheid. Maar uiteindelijk eindigt het met bluf. Je speelt iets wat je niet bent. 

TS	U had geen afspraken gemaakt met Fortuin.. Drooglever-Fortuin over hoe jullie met z’n tweeën zouden reageren als.. Omdat alle situaties mogelijk waren.
AB	Nee. Nee, hadden we niet. Dat speelden we op het moment. Zoals ook toen we uit die trein sprongen bij Port-Vendres en ook hij weer, met z’n kaaskop, werd aangehouden door een gendarme. Maar merkwaardigerwijs mocht vertrekken. Maar als hij was gearresteerd was ik niet teruggelopen om hem te redden. Ik zou hem in de eerste plaats niet kunnen redden, in de tweede plaats was mijn doel om naar Engeland te komen en dat wisten we heel goed van elkaar. 
TS	Ieder voor zich eigenlijk? 
AB	In gevaar wel. (...) (steekt vinger op) Dat is heel iets anders dan een gewapende troep. In een gewapende troep dan is je vak is die oorlogsvoering en dan heb je de bewapening die daarvoor nodig is. 

AB	En kan je dus met succes bij elkaar blijven staan en elkaar helpen. Dat doe je daar ook, dan ben je ook een team. En wij waren wel een team met z’n tweeën, maar we hadden geen kracht om ons te verzetten, alleen slimmigheid. (…)
TS	Hoe moet ik me een avond met z’n tweeën in Zuid-Frankrijk voorstellen? Speelde u kaart, ging u drinken, uh…
AB	Nee, we gingen zeker niet drinken nee.  Nee, we gingen, als we dat konden, slapen. (…) Want we hebben veel heel vroeg opgestaan en heel laat rondgezworven. En als we ergens slapen konden, dan waren we van de weg af. In bed konden we niet gearresteerd worden.
TS	Sliep u in hotels, sliep u…
AB	Ja! In hotels ja. En soms in het station, op de verwarming. 

AB	Ergens hebben we dat gedaan. Ik ben het weer een beetje vergeten, ik geloof in Narbonne, of… Maar toen.. Maar we hebben wel meerdere nachten ergens (haalt schouders op) gezeten tot ie over was. 
TS	En u bent nooit bang geweest voor een malafide hoteleigenaar zoals Daniel Desmoulins dat is overkomen bijvoorbeeld?
AB	Ja, maar daarin hebben we ons toevertrouwd aan mevrouw Desgain, die contacten had onderweg. Dus die contacten die liepen pas af in Toulouse en daarna is het ook niet zo goed afgelopen met ons want toen kregen we die gendarme en zijn we gevlucht naar Spanje. En in Spanje, de eerste Spanjaarden die ons zagen hebben ons gearresteerd. Dus toen ging het een heleboel minder zakelijk toen. 

TS	Kunt u eens vertellen, u bent aan die gendarme ontkomen bij de trein en u vlucht de bergen in. 
AB	Ja.
TS	U springt uit de trein en u vlucht een bos in en u heeft eigenlijk geen idee waar u bent, of een landkaart bij zich…
AB	Nou ja, naar het zuiden. Wij wisten natuurlijk waar Port-Vendres was. Dat wisten we wel. En we zagen de bergen voor onze neus. En als je naar het zuiden liep dan kwam je tenslotte in Spanje terecht hè. Dus dat hebben we gedaan. 
TS	Had u een kompas?
AB	Neen. Dat hadden we niet. We hadden wel de zon, maar geen kompas. Maar we hebben een hele felle tocht gemaakt in het begin, heel veel draven, lopen, hollen, om weg te komen uit de jurisdictie (lacht) van Frankrijk en we hebben toen ook, net zoals jullie, een paar bergen (maakt heuvelachtig gebaar met vinger) moeten overgaan. Bergen waar zo hier en daar ook duidelijk de restanten van de Spaanse burgeroorlog waren. 

AB	Want er zijn toen veel rode Spanjaarden vanuit Barcelona naar het noorden gevlucht en over de bergen gekomen en die wisten dat ze niet met een geweer in Frankrijk moesten binnenkomen dus daar lag nog heel veel militair spul in die bergen. Op de toppen. Juist op die top waar je die demarca.. die demarqueert de grens tussen Spanje en Frankrijk. (…) We hebben er lang over gedaan. We hebben er… We hebben tot.. Maar we hebben het in één dag gedaan. Van ’s morgens zeven of zoiets tot ’s avonds ook zo die tijd. 
TS	Weet u vanaf welke plaats…
AB	(Onderbreekt) Hollen, draven…
TS	Weet u vanuit welke plaats in Zuid-Frankrijk naar welke plaats in Noord-Spanje u bent gegaan?
AB	Vanuit Port-Vendres. 

AB	De bergen in en aankomende aan de Spaanse kant, in een stationnetje, in een wachtpost aan de Spaanse kant van de Pyreneeën. En vanuit daar zijn we verder vervoerd door de gendarmerie, of de, hoe heetten die kerels daar…
TS	Guardia Civil?
AB	Eerst militairen en dan Guardia Civil. En dat ging in de eerste plaats naar… Naar Figueras kun je zeggen. We zijn, de reis stopte in Figueras. Daar hebben we veertien dagen gevangen gezeten in de Castel, daarna voor de rechter, daarna veertien dagen in een plaatsje, Sant Vera de Ebro, en daarna vervoerd naar Mirande de Ebro, waar we zo’n twee maanden hebben gezeten. En waar ik het alweer heel makkelijk had, want in Miranda de Ebro werd je ingedeeld in barakken (gebaart) 

AB	En Kees Drooglever-Fortuin en ik werden in één barak ingedeeld waar een Hongaarse kabo [kapo?], korporaal de baas was, want dat hele kamp bestond uit gevangenen: de kampbeul, de dokter, de kok, alles was gevangene. En ook de hiërarchie in het kamp, tot je bij de top kwam (wijst naar boven), daar begonnen de militairen. En wij hadden dus deze Hongaarse kabo en die zag op onze papieren dat ik een baron was. En het laatste wat ik u zal vertellen is dat ik voor hem stond, kaal geknipt (strijkt over hoofd), in een vreselijk pakje vol met luizen, en dat hij zei, ‘Monsieur, vous êtes baron, vous ne pouvez pas travailler, ik zal u nachtwaker maken, sereno [?]’ En ik ben dus tweeënhalve maand, of twee maanden, zo lang ik daar zat, nachtwaker geweest en ik had het grote geluk dat ik natuurlijk in die, de zoekerssearch [?] korporaal was. 

AB	En ’s nachts moest ik waken dat de ene gevangene de andere niet bestal, en dat ze zich gevoeglijk gedroegen, maar (steekt vinger omhoog), ik kon me wel laten omkopen en dat heb ik dan ook in het groot gedaan. Ik had gelukkig een paar hele rijke Argentijnen in mijn barak. En die hadden andere gevangenen betaald om een beetje uit de weg te gaan en die hadden met gordijnen een eigen hut gemaakt, midden in de barak. Maar daar moest ook, moest de nachtwaker daar z’n verdienste aan hebben. En ik heb dus van hun regelmatig een fles Anis de Castillano, zoiets heette het, het was in ieder geval Anis, gekregen. En overdag verkocht ik dat, per glas, en zo hadden Kees en ik geld om broodjes te kopen bij de kantine. 

AB	En die kerels konden zelfs eten uit de stad laten… Zelfs vriendinnen!  Zelfs professionele vriendinnen konden ze uit de stad laten komen. (Steekt vinger op) Wel eerst een beetje betalen aan de nachtwaker (glimlacht). Zo’n baron was ik toch ook weer niet (lacht).
TS	Ik wil even, had u ooit bergen gezien?
AB	Bergen? Ik was wel geen skiën met mijn klas,  op het lyceum. Dat wist ik dan van bergen. En verder was ik padvinder geweest. (steekt wijs- en middelvinger op) Dat leidde ook tot een groot respect voor de geordende wereld. En in de padvinderij had ik leren kamperen, koken, enfin, al die nuttige bezigheden die je als jongeman dan leert daar. 
TS	Welke daarvan heeft u in de Pyreneeën toegepast? Weet u dat nog? 

AB	Nou, wat ik heb toegepast meteen, niet te veel drinken terwijl je loopt. Want dan wordt je zwaar en (hoest) en daar hoorde eigenlijk ook al een beetje bij die arbeidzame kleding, niet-opvallende kleding die ik daar gebruikte, daar hoorde bij het richtinggevoel en de marsvaardigheid die ik had. Die Kees Drooglever-Fortuin niet had, die dus op gezette tijden echt een tijdje rust moest hebben want anders hield ie het niet meer. Ik had veel training op dat gebied. Vertrouwdheid met het terrein. Ja, dat had ik wel ja. 
TS	En wat had Kees voor meerwaarde in de Pyreneeën? 
AB	In de Pyreneeën niet, daar was hij tot last, als je wil, maar het was wel een alleraardigste kerel en wij hebben… ik voelde me ook een beetje vaderlijk.

AB	Hij was tenslotte groen en ik derdejaars. Dus dat was een duidelijk rangverschil. Maar hij was fysiek helemaal niet sterk. Het is eigenlijk een wonder dat hij later in de training van sabotage, Engelse sabotagedienst terecht is gekomen. En tenslotte dan helaas als agent is gesprongen en onmiddellijk in de handen van de Duitsers viel. 
PS	Hoe oud was u precies tijdens die reis door de Pyreneeën?
AB	Ik of hij?
PS	U
AB	Uh.. god, hoe heet het, wacht even, dat gaan we nu eventjes zeggen hè, 1941 en al jarig, nog niet jarig geweest. En van 1918, dus dan ben ik tweeëntwintig. En hij was achttien. (…)
TS	Spraken jullie Spaans of Frans?

AB	Nee, Frans wel. Ik sprak een beetje Frans, hij niet. Maar Spaans spraken we helemaal  niet, dat hebben we in Spanje geleerd. Daar hadden we een werkeloze leraar in Madrid die ons Spaans onderwees. 
TS	Heeft u eigenlijk mensen ontmoet in de Pyreneeën, op die dag..
AB	Jazeker! We hebben, eerst hebben we een houthakker ontmoet, een Spanjaard die over de grens was gevlucht en nu in Frankrijk woonde in een soort boerderijtje, in een van die valleien. En die hakte daar hout en die zei (wijst vooruit) ‘zo moet je naar Frankr… naar Spanje’. En toen later hebben we nog een keer een herder ontmoet met een kuddetje. Koeien. En dat was al helemaal vlak op de Spaanse grens. Maar eigenlijk, veel konden ze ons niet vertellen. 

AB	Algemene richting zuid. En een beetje langs het dal en dan daar omhoog (wijst). Zulke eenvoudige richtlijnen hebben ze ons wel gegeven. 
TS	Lag er sneeuw?
AB	Nee nee, nee, dat had best gekund. Want toen we later in Miranda waren toen lagen we dikwijls in de hagel in de sneeuw. Maar op dat moment niet. (…) We hadden goed weer. 
TS	En de Duitse aanwezigheid in de bergen hebt u eigenlijk niet meer gevoeld?
AB	Die was er niet. (…) We hebben wel een beetje opgelet of er ergens iets was van waakzaamheid, maar we hebben niks gezien. Het was ook France libre hè. Die kust, dat stuk daar. Dat is heel anders dan de andere kant, bij Sebasti… San Sebastian, daar had je de zone occupée tegenover Spanje. 

AB	Ik had de zone libre tegenover Spanje. Dus Duitsers kwamen daar niet. (…)
TS	Daarom bent u…
AB	(Onderbreekt) Maar Franse gendarmerie had er wel kunnen zijn. En als die je pakte, dan ging je ook het concentratiekamp in. En van daar naar Duitsland. 
PS	Wat hadden die daar voor belang bij?
AB 	De Fransen?
PS	Nou, zeg maar de gendarmerie uit de zone libre, wat hadden die voor belang?
AB	Nou, die… Kijk, de regering Pétain was Fransgezind, was Duitsgezind. En die moesten doen wat Duitsers zeiden. (Snuit neus) Eigenlijk net zoals in Spanje hè, ze moesten geallieerde jongelui die militair konden zijn niet helpen, maar vasthouden en uitleveren als ze konden. 

AB	Frankrijk moet ze uitleveren, maar Spanje niet. Die deden dat niet. 
PS	We moeten even pauzeren. Het bandje is vol. 
AB	He?
PS	Het bandje
AB	O ja. Nou, als ik nou eens een fles wijn opentrok (neemt slok water).
TS	Nou.. Lekker. 

TS	Wat ik wel interessant vind is dat u met heel veel passie heeft verteld over uw affiniteit met zeilen. (D’Aulnis snuit zijn neus) Was het in de Tweede Wereldoorlog toen u besloot ‘ik ga naar Engeland’ een optie voor u om over de Noordzee te gaan in plaats van de zuidelijke route te nemen?
AB	Ik had veel te veel respect voor de Noordzee. Ik had wel eens met een ander schip mogen meezeilen 

AB	En ik heb het gevoel dat het een groot wonder is als je erover kwam met een twaalfvoets jol met een kano en dat waren toch de apparaten die je dan naar de kust moest zeulen. Ik heb er niet over nagedacht, geen ogenblik. Zoals ik zei, te veel respect voor de zee.
TS	En de bergen?
AB	Nou, de bergen zijn een kwestie van lopen. Ze zijn heel hoog (gebaart in de lucht) en er zijn altijd lagere en daar loop je dan. Het heeft me in ieder geval nooit angst… Nooit geïntimideerd, dat is het juiste woord. De Noordzee heeft mij altijd geïntimideerd. Ook toen ik met mijn jachie rondvoer. De… Wat een zee doet aan slijtage als het lelijk weer is, dat is enorm. 

AB	En bij die bergen, dan ga je op je krent zitten en dan wacht je effe. Daarna kan het weer verder. 
TS	Had u wel momenten in de bergen dat u onder de indruk was van de grootsheid van de natuur?
AB	Dat is daar niet in die foothills. Dat gebied daar is niet erg groots. Het is aardig, maar het is geen Alpen en geen.. Waar jullie geweest zijn, dat is groots. Hoewel ook niet zo vreselijk hoog, 2500 of zoiets hè.
TS	Kunt u zich eigenlijk nog een geur herinneren van uw reis van Nederland naar (…) naar Spanje?
AB	Nou, dat vind ik een leuke vraag. (…) (interviewer kucht) Ik heb er geen antwoord op. (…)

AB	Nee, dat zou ik moeten construeren, nee dat moet ik niet doen.
TS	En een beeld? Iets dat als u terugdenkt aan die reis, dat is het eerste…
AB	Zoveel beelden. Alleen al het reizen door de zone interdite, die totaal verlaten was, waar dorpen, plaatsen, volkomen leeg, neergevallen vliegtuigen, uh, zo hier en daar andere oorlogstuig. Dat was een indrukwekkende, indrukwekkende moment, die doorsteek door de (…) zone interdite. Het was tenslotte maart ’41, het was nog niet een jaar na de veldslag. Het lag er nog allemaal, net zoals bij jullie.

TS	Wat was zo indrukwekkend daaraan?
AB	Indrukwekkend is de verlatenheid, de (…) de woesternij. De vernietiging van het sociale leven die je voor je ziet.
PS	Was daar gevochten, in dat gebied?
AB	Enorm. In die periode… Kijk ik heb gereisd vanuit Brussel naar uh… een beetje naar het zuiden, ik heb hier een kaart waarop ik het kan laten.. Maar dat was een heel stuk door de zone interdite. En de zone interdite was waar de bevolking was weggevlucht en derhalve dus ook niemand mocht komen en er politioneel veel toezicht was om de roverij tegen te gaan en waar gevochten geweest was. Verdun, Sedan, plaatsen waar.. 

AB	Charleville-Mesieres, enfin noem ze maar op, Bar-le-duc, daar was de grens weer naar het zone occupée. (tikt op tafel) België, zone interdite, zone occupée, Frans (…?). Dat was het.
TS	Heeft u naast wrakstukken ook uh.. lijken zien liggen?
AB	Nee. Lijken, na een jaar zie je geen lijken. (…) Nee.Maar het was een chaotische wereld met heel veel militair, Duits-militaire invloed natuulijk. Dus zodra je in de trein zat, zat je tussen de Duitsers. Zeker die express van Bar-le-duc naar Parijs, waar we ons in de (…) in de eetzaal hebben opgehouden. (lacht) daar hoefde je namelijk geen tickets te betalen.
PS	Was dat angstaanjagend, om constant tussen die Duitsers te zitten?

AB	Nou, ja, goed, je went eraan. Maar je moet op een goed ogenblik de angst van je afzetten. Zo moet je leven, je kunt niet de hele tijd bang zijn. 
TS	Dat zegt de ratio?
AB	Ja, maar dat is ook, zo heb ik ook geleefd in die oorlog. Je kunt niet de hele tijd je inspannen en angstig wezen, dan ga je je ook opwinden en daar wordt je doodmoe van. Moet je niet doen.
TS	Hoe bent u de zone interdite overgegaan naar het vrije deel, is dat per trein geweest?
AB	Ja, per trein, lopend, taxi, busje, toen hadden we een busje. Mar dan… Ik kan het je precies laten zien, maar dan moet je op een kaart kijken, dat is vervelend. Maar alle… Ja, die mevrouw Desgain die had zich een parcours uitgestippeld waarvan ze dacht dat je daar zo veilig mogelijk overheen kwam. 

AB	Zo nu en dan, bijvoorbeeld bij Erceline [?], van België naar Frankrijk, liepen we mee met de arbeiders die ’s morgens om zes uur naar de fabriek gingen. Daar liepen we gewoon tussen. En dat soort (…) handigheidjes had die vrouw.
TS	Heeft u meer handigheidjes?
AB	O, ja, zeker. Ze kende onderweg ergens een meneer die een Schein kon uitschrijven waardoor we op de exprestrein van Bar-le-duc naar Parijs kwamen. Doe eens even [?]. Dat is een belangrijke… Een belangrijke tuieau [?], gidsje, die ze had. En zo had ze op meer plekken mensen die ze.. waar ze vertrouwd, als passeurs, mee omging en die dan wel eens zeiden (houdt handen verwerend op) ‘we doen het niet meer, het is te gevaarlijk’, moest ze een andere vinden. Dat is ook wel gelukt. Dat is ook…  No argue with success. We zijn er gekomen (glimlacht trots).

TS	Hoe lukte het haar om dan een alternatief te vinden voor een goed…
AB	Zoeken. Kletsen. Cafés, barmannen.
TS	Flirten?
AB	Hè?
TS	Flirten, sjansen?
AB	(Kijkt niet-begrijpend) Ik weet niet wat je zegt.
TS	Flirten. Speelde ze ook met dat zij vrouw was ten opzichte van..
AB	Nee, die mevrouw was.. was vijftiger.
TS	Gebruikte haar dochter dan?
AB	Nou, dat is ook wel eens gebeurd. Alles is zo nu en dan gebeurd. Maar ze zijn er gekomen, zoals ik zeg. No argue with succes.
TS	En u vertrouwde voor de volle honderd procent op mevrouw Desgain.
AB	Ja! Dat moesten we doen. Wij waren (…?) wij waren babes in the wood, hè. Wij wisten niks van Frankrijk, wij wisten niks van dat passeren en dat… 

AB	Later in ’43 en verder (gebaart met hand) heb ik daar wel wat van geweten, maar toen nog helemaal niet. Ging op goed geluk (…) en vertrouwen. (…) En we hebben natuurlijk ontzettend geluk gehad. (…) Ontzettend geluk. Het feit alleen al dat we daar bij Van Niftrik over de grens mochten wippen en dat die mevrouw Meus dan weer die madame Desgain kende, (haalt schouders op) geluk. Wisten we niks van toen we weggingen uit Leiden.
TS	U noemt het geluk. Heeft u ook wel eens gedacht aan (…) God, geloof, hier moet een hogere hand…
AB	Nee. Nee, nee, helemaal niet hoor, geen ogenblik. Er zijn.. zulke die dat wel doen, maar ik niet.
PS	Kunt u zich nog momenten herinneren waarvan u achteraf zegt ‘nou, net door die samenloop van omstandigheden is het goed gegaan, als het even anders was gegaan dan waren we…’

AB	Ja. Zulke momenten zijn er wel.
PS	Kunt u daar een paar voorbeelden van geven?
AB	Een paar voorbeelden?
PS	Of één.
AB 	(…) uh… (krabt aan achterhoofd) Nou ja, natuurlijk eigenlijk die gendarme was zo’n geval hè.
PS	Maar die gendarme was uw eigen overredingskracht. (…) Voor een deel.
AB	Nou ja, dat is toch hetzelfde? Geluk. En en, en, de vent vinden die ontvankelijk is voor je argument. Nou en of. En we hebben natuurlijk. En we hebben ook… We hebben een keer gehad dat Kees Drooglever-Fortuin, die ik al zei, de stak eruit als een boei in zee. 

AB	En die werd aangesproken door mensen die zeiden: ‘Anglais, huh, vous êtes anglais’. Dat is natuurlijk helemaal niet gevaarlijk, dan zeg jij nee en dan is het over, als het goed loopt. Als het niet goed loopt en die mensen zijn niet ter goeder trouw, dan gaat het fout. Het had helemaal verkeerd kunnen lopen. Nee, er zijn een aantal gevallen waarvan je zegt ‘daar zijn we goed af gekomen’. Niet door verstand, maar wel door geluk. 
TS	Hoe was het voor iemand die elitair was geschoold en bovenaan de autoritaire ladder staat, om afhankelijk te zijn van een vijfitgjarige mevrouw Desgain. Kon u zich daar makkelijk aan overgeven?
AB	Nou, ik heb het vaak gehad in.. Kijk, in de krijgsmacht heb je ook een baas hè. In de, bij de professoren, nou ja, de baas, nee, als de ene professor je hindert ga je naar een ander. 

AB	Nee, in de krijgsmacht heb ik goed geleerd om allerlei over te geven, aan mijn chauffeur alleen al. Ik heb nooit mijn chauffeurs in die Jeeps later gezegd ‘harder rijden of zachter rijden’. Zij hun vak, ik mijn vak. En zo heb ik er eigenlijk door de oorlog om gegaan. Mevrouw Desgain het vak om mij te brengen waarvan zij zei en ik het vak om daarna (haalt schouders op) wat anders te doen. Om te zorgen dat ik uiteindelijk in Engeland kwam. Ik heb veel overgedragen, gedelegeerd, ook in mijn burgerleven. (…) En daar ben ik niet in teleurgesteld. (Neemt slok).
 
AB	Mijn vrouw zei altijd dat ik een heel goed inzicht had in het karakter van mensen en dat ik een verraderlijk of onbetrouwbaar of onberekenbaar, zelfs onberekenbaar, in de oorlog hoeven ze niet onbetrouwbaar te zijn, maar wel onberekenbaar. Afschaffen, weg ermee. (…) Dat kon ik heel goed.
TS	Waarom kon u dat wel en een ander niet, waarom kon u het beter dan een ander?
AB	Ja, omdat ik luister en kijk. Terwijl ik toch vervuld ben van mijn doel. (…) Zo zit dat.
TS	Heeft u zich het wel eens afgevraagd hoe het kwam dat u erin geslaagd bent Engeland te bereiken, en andere mensen die dezelfde intenties hadden, dezelfde drijfkracht, niet?
AB	Ik heb me niet bemoeid met die andere lui. 

AB	Maar bijvoorbeeld vraag ik me vandaag de dag af waarom ik negentig ben en al mijn vrinden dood zijn. Dat is ook heel gek, als je zo oud wordt als ik nu ben. Alles is dood om mij heen. En dat is heel raar, want waarom leef ik nou nog? (haalt schouders op)  (…?) Misschien omdat ik zo veel pret heb gehad. (…)
PS	Misschien heeft u nog iets te doen in uw leven.
AB	Uh… Ik hoef nu niks meer. Ik ben nu negentig, op tweede Kerstdag ben ik negentig geworden. Toen heb ik een groot diner gegeven voor mijn familie, zesenveertig man sterk en nog zes achterkleinkinderen en daarna hoef ik niks meer. Behalve dit nu. (…) 

AB	En zo nu en dan een voordracht. Nou daar heb ik dit boek voor. (schuift boek naar voren) Allemaal waar wat erin staat. Ik heb het gemaakt in ’95, ’96, ik heb het laten checken door een aantal mensen die erin voorkomen, want de oorlog die heeft geleid tot veel legendevorming. Er zijn heel veel verhalen die helemaal niet waar zijn, maar wel mooi. Wat hierin staat (tikt op boek) is waar. Wat ik zeg, dont nécessaire [?]. 
TS	Ik zou nog een verhaal met u willen bespreken, of aan u voor willen leggen. U bent in ’44 voor een tweede keer…
AB	Daar heb ik.. ja. Het was toen, ik was klaar met mijn opdracht in Nederland. Ik kende eigenlijk veel te veel mensen in het ondergrondse wereldje en de Engelsen zeiden ‘als jij wordt gepakt dan is alles.. wiebelt en dan kunnen we niks vertrouwen. 

AB	Je moet proberen naar Engeland terug te keren. En toen kwam net de D-day eraan. Het was geloof ik mei ’44. En de D-day is 6 juni ’44. En de Duitsers hadden in de oorlog de gewoonte omdat zij… om met vau-Männer, met vertrouwensmannen, in te dringen in het verzet, maar dat verzet rustig z’n gang laten gaan als ze niet gevaarlijk waren. Maar de intelligence was gevaarlijk voor ze. Maar het opbouwen van verzet en het opbouwen van ondergrondse groepen, dat was allemaal niet zo gevaarlijk zo lang ze niks deden. En de Duitsers zeiden ‘als we die allemaal gevangen nemen, dan weten we niet wie er dan komen. Maar nu weten we wie het zijn. We laten ze rustig zitten.’ 

AB	Maar toen kwam de invasie eraan en toen zeiden ze ‘nu ruimen we alles op, want nu is alles gevaarlijk, als ze nu spoorwegen gaan laten derouten, of laten derailleren, als ze telefoonlijnen gaan knippen, dan is het gevaarlijk!’ Dus toen gingen ze ook de passeurs allemaal tegelijkertijd arresteren. Wij zaten in Belgie, in Brussel. Wij, dat is een andere agent en ik, en (hoest) de agenten die ons verder moesten leiden waren gepakt. Nu kun je wel in ’44, mei, in Brussel gaan zoeken, maar dat is allemaal vol risico en er waren een aantal agenten waarvan ik wist, die onderweg naar Engeland, in de Pyreneeën of in Frankrijk waren gearresteerd en daarmee in Nederland de grootste ellende hadden gecreëerd want die brachten dan een koerier mee naar Engeland, post mee naar Engeland en daar stonden adressen in en voor je het wist werd er in Nederland gearresteerd en opgepakt. 

AB	En ik dacht ‘ik doe het niet, ik ga weer terug’.
TS	Hoe was u daarvan op de hoogte, dat er collega’s in de Pyreneeën waren gearresteerd?
AB	Nou je wist… Kijk, de groepen in Nederland bestonden in hoge mate uit soortgelijke mensen. Studenten, uit Amsterdam, Delft, Leiden, andere lui heb ik daar zelf ontmoet. Uit uh.. mensen die je vanwege het illegale werk kende want tenslotte gebruikten we allemaal dezelfde assistenten. S.O.I. mensen van de sabotage, wij, hadden allemaal assistentie nodig in Nederland, die zochten we allemaal bij dezelfde mensen, zonder ze daarmee organiek in de schakelen. Dus als je in de gevangenis kwam, dan hoefde je niet mensen die je niet organiek had te verklaren. 

AB	De Duitsers zeiden ‘hoe kom jij aan je informatie, hoe kom je… hoe raak je hem kwijt, wie is de zender, waar staat die, waar woon jij’ en dat soort dingen. Maar je kende een hele rij van mensen daar omheen waar je niet over hoefde te vertellen en waar je ook niks over gevraagd werd. Langs die routes kreeg je dit soort informatie.
TS	Heeft u eigenlijk nog gezocht naar mevrouw Desgain bij die tweede poging?
AB	(resoluut) Nee, dat had ik misschien wel moeten proberen, maar ze was allang gearresteerd. Ik heb… hier ergens staat wie er gefusilleerd zijn en	wie gearresteerd en die mevrouw die was allang gearresteerd in ’44.

PS	Nog even, u zei (kucht), u had uw missie volbracht. Wat was die missie?
AB	Nou, mijn eerste missie was het oprichten van weerstations. Er waren in Nederland Delftse studenten die aan Engeland lieten weten, per brief, die ze meegaven aan een Engelandvaarder, Enning-Meijer in feite, een jongen met een bootje, en die kwam aan op 3 mei 1943 in Londen, met een brief van deze twee Delftse studenten en een weerman uit Schiphol, dat zij bereid waren weerstations op te richten. Nou de Engelsen die lieten alles vallen, die zeiden ‘niets is zo belangrijk als dat. D’Aulnis, jij staat klaar, jij gaat weerstations oprichten in Nederland.’ En dat zijn geworden Irene-met [?] in Utrecht, Beatrix-met [?] in Limburg en Margriet-met [?] in Groningen. 

AB	En je kunt je voortellen hoe belangrijk weerstations waren, groot militair geheim, als je kijkt naar de film The longest day. Dan zie je daar Montgommery en Eisenhower bij elkaar zitten en dan zeggen ze ‘zullen we gaan of zullen we niet gaan?’ En dan roepen ze een weerman binnen van de R.A.F. en die moet vertellen hoe vannacht het weer op het Kanaal zal zijn, het Engelse kanaal. Dat kunnen ze alleen maar weten als ze niet alleen weten wat er boven de Atlantiek is, maar ook wat er boven het continent is, daar waren wij voor.
TS	Ik heb nog een vraag eigenlijk. U besloot om naar Engeland te gaan en met de geallieerden mee te vechten om Nederland te bevrijden, de motieven zijn helemaal helder. Er bleven ook mensen achter in Nederland, mensen die besloten in Nederland te blijven, onder te duiken of bij de Arbeitseinsatz te gaan.
AB	Ja
TS	Wat vindt u daarvan? Kunt u begrijpen dat mensen een andere beslissing hebben genomen of..?

AB	Nou kijk, heel veel mensen hadden gezinnen en moesten verdienen, en dat moest je doen om (…?) te hebben. En er was enorme werkloosheid in Nederland omdat het gewone economische leven z’n gang niet kon gaan. Dus dat mensen allerlei banen, zelfs SS-soldaat werden in Rusland, dat kan ik best begrijpen. Maar mijn koers was een andere en uh.. die heb ik gevolgd. Maar ik heb altijd gehad respect voor mensen die op een andere manier moesten leven. Maar (steekt wijsvinger op) ik heb er ook wel op gelet of ze gevaarlijk voor me waren. (…) Maar het verhaal dat er in het verzet in Nederland niet meer mensen waren dan zo’n dertigduizend, evenveel als Nederlanders die soldaat werden bij de SS, is een ónzinverhaal (maakt plechtig gebaar).

AB	Want je kunt namelijk de mensen die deelnamen aan het verzet niet tellen. Die soldaten wel. Maar wie in het verzet, de Nederlander is een man met verstand en die deed in die latere jaren van de oorlog niks wat gevaarlijk was zonder dat hij het gevoel had dat hij een doel diende. En ik heb altijd kunnen vinden assistentie bij mensen, als ik ze kon uitleggen wat het doel was in het verzet. En ik geef een voorbeeld. De Albrecht-groep, een van de groepen die in het ondergronds intellegence verzet heel belangrijk zijn geweest, die Albrecht-groep die had contacten in Werkendam, de Biblebelt. En toen de oorlog zo ver was dat de geallieerden zaten onder de rivieren, tot de Maas en de uh… 

AB	En wij, de Duitsers er boven, toen hebben de, heeft die Albrecht-groep in Werkendam gevraagd naar mannen die bereid waren om kano’s door de Biesbosch te varen van Werkendam naar de wal van (zucht) pff, de Merwede denk ik. Nee, niet de Merwede, van Maas. Dus naar Brabants bezet gebied. En weer terug te komen en weer te varen. Wat deden zij, het telegrafisch verkeer met Engeland en met Eindhoven was erg gevaarlijk want het werd gepeild. En zo veel mogelijk rapporten schreven wij op, maakten dat ik kleinbeeld heel klein en stuurden we langs die koeriers door de Biesbosch naar het zuiden. Die koeriers, die zijn gevonden.

AB	In een dorp waar aan verzet niet werd gedaan, maar toen het nodig was toen waren die lui er, en die gingen geen en weer en daar zijn er een aantal van verloren. Ik heb in de Packard groep uiteindelijk dertien zenders kunnen plaatsen, met die heren de Delftenaren (steekt twee vingers op) en met die vent uit Schiphol hè. Dijnen, Vader en De Rode (telt op vingers). Dat zijn de drie organisators van die Packard groep. Ik ben een assistent. Ik zorg dat er droppings komen, materieel komt, geld. Maar ik ben niet de leider. Maar die hebben dertien zenders gehad, acht zenders zijn gepeild, gevangen genomen, twaalf man zijn daaraan verloren. Specifiek aan die zenders alleen. Maar nooit heeft iemand geweigerd om mij op zijn dak te laten gaan (wijst naar boven) en een zender, een antenne te spannen en naar Engeland te seinen, terwijl ik ze uitlegde hoe gevaarlijk dat wel was. 

AB	Altijd gevonden. Maar die lui die tel je niet op. Daar kom je (…?) hè. 


AB	(Bekijkt kaart) Nou ja, we hebben er toch nog wel een paar dagen over gedaan hoor. Toch een dag of vier voordat we daar, hier doorheen waren. Is dit zo goed zo, denk je dat ik het zo kan doen?
TS	Ja
AB	Zal ik mijn verhaal houden? (wijst op kaart van Frankrijk en België route aan) Wel, nadat wij in Brussel een beetje hadden afgewacht totdat die mevrouw, onze gids, vetrekken wilde, zijn we dan uit Brussel met de trein naar Charleroi gegaan. Vandaar naar Charleville-Mézières, hier beneden. 

AB	En langs de Rijn verder, uh, langs natuurlijk de Maas verder, Sedan, naar hier, Bar-le-Duc. En bij Bar-le-Duc was de grens tussen de zone interdite en het France occupée. En van daar hebben we de exprestrein kunnen nemen naar Parijs. Dat eerste stuk was voornamelijk langs die Maas en daar was veel gevochten, een jaar eerder en daar lag nog heel veel vernieling en zelfs nog verlaten wapentuig. 
PS	Kunt u de Maas aanwijzen want…
AB	We hebben dus hier Brussel, gaan we recht omlaag [langs Charleroi] naar het plaatsje hier en dan die kant op, Charleville-Mézières [op de grens], Sedan. 

AB	En van Sedan met de trein naar Bar-le-Duc. En van Bar-le-Duc dan naar Parijs. (…) Tenslotte weer van Parijs naar Bordeaux.En van Bordeaux, hier naar beneden, naar Toulouse, waar we afscheid namen van ons gezelschap en zelf doorgingen naar Narbonne en naar Spanje (wijst naar onderkant kaart). Dit is eigenlijk het verhaal van deze reis.
PS	En hoe lang heeft u gedaan over het traject Parijs-Toulouse?
AB	Eén trein, een nachttrein naar Bordeaux en een dagtrein naar Toulouse. Dus dat was zo gebeurd. Hele grote stukken zijn heel makkelijk geweest. Maar van Bordeaux naar Toulouse moesten we natuurlijk wel over de grens van het France occupée naar het France libre.

AB 	En dat deden we bij Langon, een plaatsje dat hier ergens moet liggen [wat ten oosten van Bordeaux], maar dat ging weer met taxi’s en lopen, vooral lopen door een bos over de grens. En daarna was het natuurlijk eenvoudiger, een kwestie van kaartje nemen en reizen.
PS	En hoe lang heeft het hele traject in totaal geduurd?
AB	Twaalf dagen. (…) Met een oponthoud in Parijs natuurlijk hè, dat zit daarin.
PS	Ja. (…) Om gewoon de juiste contacten te krijgen.
AB	Ja, ja en de volgende papieren in orde te krijgen. 

AB	In ieder geval, wij waren geheel afhankelijk van die mevrouw die ons leidde en vond reden om daar een paar dagen te zijn.
TS	En het voorval met de gendarme, dat was?
AB	Dat is hier helemaal op het eind, op het stukje, bij Perpignan in de buurt hè, dat is dat treintje [wijst langs de Middellandse Zeekust], waar wij dus uit zijn gesprongen bij Port Ventre[?], hoewel we hem hadden verteld, en dat wist hij ook wel, dat we naar Portbou gingen. Net voor de Franse grens, voor de Spaanse grens. En je ziet wel dat, de bergen zijn hier laag, het zijn de foothills als het ware van de Pyreneeën en we zijn er dus ook in uh.. wat was het, ja een dag overheen getrokken.
